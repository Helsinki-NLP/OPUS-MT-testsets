Jobboldali populisták győzelme Ausztriában, összesen 29 százalékuk van
Az eddigi nagykoalíció két pártjának érezhető gyengülését és a jobboldali populista pártok jelentős erősödését hozták az első előzetes eredmények szerint az ausztriai előrehozott parlamenti választások vasárnap.
Az Osztrák Néppárt (ÖVP), ahol komolyan megingott a jelenlegi elnök, Wilhelm Molterer pozíciója, különösen erős veszteséget szenvedett el.
Ezzel szemben a Szövetség Ausztria Jövőjéért (BZÖ) elnöke, Karintia tartományi elöljárója, Jörg Haider, győztes visszatérésre készül az országos politikába.
Az előzetes eredmények alapján az ország legerősebb pártja a Szociáldemokrata Párt (SPÖ) marad a szavazatok 29,8 százalékával, a legutóbbi 2006-os választásokhoz képest azonban elveszítette a szavazatok 5,5 százalékát.
Még rosszabbul járt az ÖVP, amely 25,6 százalékával elveszíti a szavazatok közel kilenc százalékát.
Ezek mindkét nagy párt Ausztria háború utáni történelmében eddig elért legrosszabb eredményei, és kiváltképp az előrehozott választásokat előidéző Néppártnál szó szerint katasztrofális az eredmény.
Július elején, az ÖVP koalícióból kilépésekor a néppártnak jelentős előnye volt az SPÖ előtt a közvélemény-kutatások szerint.
A választók azonban szemmel láthatóan megbüntették azért, mert hagyták a kormányt megbukni.
Már az eredményekre adott első reakciókban spekulációk hangzottak el Wilhelm Molterer pártelnök és jelenlegi alkancellár lehetséges lemondásáról.
A megfigyelők úgy vélik, hogy erre már hétfőn sor kerülhet a pártelnökség rendkívüli ülésén.
Ez a fejlemény valószínűleg megkönnyítené a választási eredményből az egyre valószínűbb kiutat, vagyis az SPÖ és ÖVP nagykoalíció megújulását.
Tekintettel a két jobboldali populista párt megerősödésére - az Osztrák Szabadságpárt (FPÖ) előzetesen a szavazatok 18 százalékát és a BZÖ pedig a szavazatok tizenegy százalékát szerezte meg - azonban a szociáldemokraták ugyanakkor félelmüknek adtak hangot az 1999-es év megismétlődését illetően, amikor a néppárt közös kormányzásban állapodott meg a populistákkal (az FPÖ annak idején még egységes volt, 2005-ben vált le a BZÖ-ről), amely még szankciókat is előidézett az Európai Unió részéről.
Haider, aki már kijelentette, hogy kész együttműködni bármelyik párttal, és feltételezim hogy visszatérhet Bécsbe az országos politikába, nyilván erre a megoldásra számít.
A parlamentbe jutott még a Zöldek Pártja, amely azonban némileg veszített népszerűségéből, és az osztrák politikai pártok között a harmadik helyről az ötödikre esett vissza.
A többi párt közül egy sem lépte túl a négyszázalékos határt, és nem jutott a parlamentbe.
Schwarzenberg: Kihűlhetnek az indiai kapcsolatok
Ha nem sikerülne megoldani a törvénytelen bogárgyűjtésért feljelentett cseh tudósok problémáját, Karel Schwarzenberg cseh külügyminiszter szerint a cseh-indiai kapcsolatokban bizonyos elhidegülés következhetne be.
A miniszter ezt tette közzé New Yorkban Pranáb Mukherdzsivel, indiai partnerével való mai napon történt találkozása után.
"Ha ez nem oldódna meg, akkor igen, bizonyos elhidegülés következne be," állapította meg a találkozó után, amelyre cseh ösztönzésből került sor.
Mukherdzsi a tárgyalás után elmondta, hogy bírósági ügyekbe a végrehajtó hatalom nehezen avatkozhat be.
Mindazonáltal megemlítette, hogy vád alól felmentett és bírsággal büntetett Petr Švácha esetében a központi kormány tárgyalhat a darjeelingi helyi vezetéssel, amelynek törvénykezésébe az ügy tartozik.
"Az ő problémája megoldódhatna," mondta a miniszter.
A három év börtönre ítélt Emil Kučera számára Mukherdzsi szerint azonban az lenne a legjobb, hogy felsőbb bírósághoz fellebbezne.
Akkor óvadék ellenében szabadlábra helyezést kérvényezhetne és az ítéletre szabadon várhatna, magyarázta.
Schwarzenberg igazolta, hogy partnere hasonlóan fejezte ki magát a tárgyalás során is.
"Felsőbb bírósághoz fellebbezést ajánlott, akkor lehetséges lenne felmenteni őt," mondta a cseh diplomácia főnöke.
Az egyetlen mód, hogyan avatkozhat be az egész ügybe a cseh fél, az elítéltnek "kompetens jogi támogatást" nyújtani, említette az indiai miniszter.
Ugyanakkor elmondta, hogy az indiai fél már biztosít nekik ilyen segítséget.
"Legfőbb érdekünk Indiával a sok éves hagyománnyal rendelkező legjobb kapcsolatok megőrzése.
Ezt az indiaiak is elismerik," említette Schwarzenberg.
Egyúttal, ahogyan a ČTK-nak elmondta, partnerének kihangsúlyozta, hogy a Cseh Köztársaság a cseh entomológusok problémájának nagy fontosságot tulajdonít.
"Valóban súlyos tévedésnek tartjuk e cseh tudósok bebörtönzését és vád alá helyezését," jelentette ki.
Arra a kérdésre, vajon az indiai féltől kapott-e ígéretet az üggyel való foglalkozásra, a miniszter kikerülte a választ.
"Már viszonylag sok ígéretet kaptam," jegyezte meg.
Cseh bírák a tengerfenékért folytatott harcban
Odalép a fali elektronikus térképhez, amelyen Ausztrália és a szomszédos tengeri területek láthatóak.
Nem érdekli azonban a földrész, hanem egy az óceán kékjében eltűnő pont.
"A sziget Ausztráliához tartozik és vele együtt a szomszédos tengerfenék is.
A terület közben akkora, mint maga a kontinens," mondja Luigi Santosuosso olasz jogász, aki az ENSZ Divízió óceán és tengerjog ügyeinek harminctagú munkatárscsoportjához tartozik.
Főnöke, Václav Mikulka cseh jogász, a divízió igazgatója, figyelemmel kíséri a magyarázatot, amelyet néha kiegészít.
Munkalendület és lelkesedés uralkodik itt.
A tengerfenék természeti forrásokban gazdag, eddig alig ismert világot rejt.
Fellelhető itt kőolaj, érc és más ásványi anyagok, de eddig szintén ismeretlen élő organizmusok is, amelyek például a rák elleni gyógyszer kifejlesztésének kulcsát jelenthetik.
Szárazföldnél nagyobb tengerfenék
A part menti államok napjainkban intenzíven pályáznak új tenger alatti területekért.
Az ENSZ egyezmény szerint ugyanis jogaikat érvényesítik, amelyről 1982-ben a jamaikai Montego Bayben állapodtak meg.
Elsősorban az úgynevezett kontinentális talapzat területéről van szó, amely gyakran az adott ország partjaitól akár néhány száz kilométerre nyúlik.
Az ilyen országnak az egyezmény szerint kizárólagos joga van a kontinentális talapzat valamennyi forrására.
"Leegyszerűsítve, kontinentális talapzatnak a tengerfenék azon részét és alul fekvő rétegét tartjuk, amely a tenger alatti földrész természetes folytatása.
A part menti tenger határain, gyakran kétszáz tengeri mérföld ún. kizárólag gazdasági zóna határán is túlnyúlik," magyarázza Mikulka.
A kérvényt, amelyet az adott ország benyújt a Kontinentális talapzat külső határait kijelölő Bizottságnak, számos költséges kutatáson és mérésen alapuló kiterjedt tudományos-műszaki dokumentációval kell kiegészíteni.
Ez sok éves előkészítő munka eredménye.
"Egyik feladatunk jogi és szakmai-műszaki segítségnyújtás a bizottságnak.
A bizottság eddig öt kérvényt tárgyalt meg, Oroszországét, Brazíliáét, Ausztráliáét, Írországét és Új-Zélandét.
Eddig csak az utóbbi három említett ország járt sikerrel," teszi hozzá Mikulka.
A világban nemrég Ausztrália sikere keltett visszhangot, amely elsőként lényegesen kibővítette tenger alatti országát.
De Új-Zéland is nyert - a bizottság által számára megítélt tengerfenék területe körülbelül 1,6 millió négyzetkilométer, vagyis hatszor nagyobb az ország területénél.
A kutatásba mindkét ország több millió dollárt fektetett.
A tengerfenék jövőbeni felhasználásából eredő nyereség remélyeik szerint felbecsülhetetlen lesz.
Más országok is folyamatosan benyújtják kérvényeiket.
A "Montego Bay-i Egyezmény" ratifikálásának pillanatától számított tíz éven belül tehetnek így.
Ott, ahol véget ér a kontinentális talapzat, kezdődik az egyezmény által az "emberiség közös örökségének" nyilvánított óceánfenék területe.
Itt már egyetlen országnak sincs kizárólagos helyzete.
A kitermelés jogát e területen az egyezmény által létrehozott nemzetközi intézmény adja meg.
"A tengerfenék azonban nem Klondike", mondja túlozva Mikulka igazgató azzal, hogy "egyes területei jogilag világosan körülhatároltak és rezsimjük szerződésben rögzített ".
Csehek a Csendes-óceánon
A tengerfenék egy része manapság a Cseh Köztársaságé is.
Ezen az egykori keleti blokk más országaival osztozik a közös "Interoceanmetal" szervezet keretében.
E szervezet az egyezmény alapján 1991-ben, néhány egyéb ország befektetőihez hasonlóan megkapta az ún. "úttörői befektető" státuszt.
Jogosult termelni a Mexikó, Hawaii-szigetek és Kiribati között fekvő ClarionClipperton zónában a Csendes-óceánon.
A befektető által átvizsgált terület valamivel nagyobb az egykori Csehszlovákiánál.
A tengerfenék ott tagolt, a Tátra egyfajta tenger alatti másolatáról van szó.
"Ezen összesen 75 000 négyzetkilométernyi területen lehet kitermelni.
A terület nikkelt, rezet, kobaltot és mangánt tartalmazó polimetalikus ércek gazdag lelőhelye," említi egy másik jogász, a hindu Pakshi Rajan.
Rober Sandev, a divízió macedón munkatársa még egy konkrécia példáját mutatja be.
Egy burgonyára, vagy egy kis fantáziával a Gólemet életre keltő varázsszavakkal ellátott pergamenre emlékeztet.
Német speciális erők voltak jelen a túszszabadításnál
Az egyiptomi kormány a túszválság megoldására Németországtól kért segítséget - a szakemberek pedig jöttek.
Mikor a helyzet komollyá vált, a speciális egységek készen álltak, bevetésükre azonban nem került sor.
Az Egyiptomban elrabolt tizenegy európai turista kiszabadításáról egyre több részlet kerül napvilágra.
A mentőakcióban a Honvédelmi Minisztérium és a Belügyminisztérium adatai szerint közvetve német speciális erők is részt vettek.
Eszerint a Német Szövetségi Hadsereg szakemberein kívül a GSG 9, a Német Szövetségi Rendőrség repülőrajának, és a Szövetségi Bűnügyi Hivatalnak a munkatársai, valamint a Német Műszaki Szolgálat logisztikai szakértői is a kiszabadítás helyszínén voltak.
A minisztériumi szóvivők hétfő esti információi szerint a német erőkre mindazonáltal nem volt szükség, mivel a túszejtők a foglyaikat futni engedték, majd elmenekültek, amikor felismerték az erőszakos túszmentés jeleit.
Az egyiptomi kormány a Németország által felajánlott segítséget azért fogadta el, hogy helyszíni támogató erőként bevonja.
"Erre szerencsére nem került sor" - nyilatkozta a Szövetségi Belügyminisztérium szóvivője.
A támadók az öt németből, öt olaszból, egy román nőből, valamint nyolc egyiptomi kísérőjükből álló turistacsoportot szeptember 19-én Egyiptom déli részén rabolták el.
A Dél-Egyiptom sivatagi területen történt emberrablást követően a túszokat Egyiptom, Líbia, Szudán és Csád határterületén ide-oda hurcolták.
A túszejtők kiléte a mindeddig tisztázatlan maradt, csakúgy, mint a túszok kiszabadításának részletei vagy az esetleges váltságdíjfizetések.
A megmenekültek időközben épségben megérkeztek Kairóba.
Steinmeier közölte, hogy a kiszabadított túszok a német követség védelme alatt állnak.
A szabadon engedés részleteiről nem nyilatkozott.
Berlinben egyelőre semmilyen információval nem szolgáltak arról, hogy mikor térnek vissza Németországba.
A "Bild" napilap szerint az öt turista és a speciális erők a Német Légi Haderők Airbus gépén kedden érkeznek meg Németországba.
Az USA Képviselőháza elutasítja a mentőcsomagot.
Az USA Kongresszusának alsóháza kis többséggel megbuktatta a pénzpiacok számára javasolt 700 milliárd dolláros mentőcsomagot.
A Dow Jones a mélybe zuhant.
Az USA Képviselőháza 227 nem szavazattal 206 igen ellenében elutasította a kormány mentőcsomagját a pénzpiacok számára.
George W. Bush amerikai elnök és mindkét párt vezető politikusainak felhívásai ellenére sem kapott többséget a program, amellyel a pénzpiacokon eluralkodó káoszt kívánták megfékezni.
A támogatók kétségbeesetten kísérelték meg, hogy egy drámai akció során mégis meggyőzzék a kritikusokat a 700 milliárd dolláros csomag szükségességéről.
Barney Frank, a demokrata párt egyik tárgyalásvezetője támogatására szólította fel a képviselőket, még ha a terv mégoly népszerűtlen is.
"Nehéz politikai támogatást szerezni valami elkerülésére, ami még be sem következett" - ismerte el.
A Dow Jones még a szavazás közben több, mint 6 százalékot, illetve 600 pontot zuhant.
A befektetők ugyanis amiatt aggódtak, hogy az állami mentőcsomag kudarcot vallhat.
Az index röviddel a szavazás befejezése előtt emelkedett, hogy aztán kudarc nyilvánosságra jutása után ismét zuhanjon.
A szakértők további súlyos turbulenciákkal számolnak a nemzetközi pénzpiacokon.
A program hatályba lépéséhez mind a Képviselőház, mind a Szenátus jóváhagyása szükséges.
A rendezők egyre több foglalást regisztrálnak.
Jó tél ígérkezik a német utazásszervezők számára.
Egy tanulmány szerint a következő hónapokra szóló útfoglalások forgalma az előző évhez képest jelentősen emelkedett - a téli szezonra több, mint 30 százalékkal.
A gyenge konjunkturális kilátások ellenére a németek utazási kedve a tanulmány szerint nem lankadt.
A téli idényre szóló foglalásoknál az utazási irodák 31 százalékos forgalomnövekedést könyveltek el az előző évi időszakhoz képest - ismertette hétfőn Berlinben a Német Utazási Szövetség (DRV).
A GfK piackutató intézet vizsgálata szerint már az őszi hónapok foglalásainak száma is magasabb.
Az utazási irodák októberi forgalma kereken 11 százalékkal haladta meg a 2007. októberit, közölte a DRV.
Ezek az eredmények a GfK adatain alapulnak, amely 1200 német utazási iroda havi foglalási adatait értékeli, majd a teljes piacra extrapolálja.
Az intézet a 2008. augusztus végéig lefoglalt utazásokat vette figyelembe.
A gyenge dollárárfolyam miatt különösen az USA-ba irányuló utazások keresettek - közölte a DRV.
Itt a foglalások mértéke kereken egyharmadával emelkedett.
A németek különösen kedvelt úti céljai emellett Spanyolország, Törökország és Görögország, valamint a hazai tájak.
Leginkább a szervezett utak keresettek - mondta Klaus Laepple, a DRV elnöke.
Az emelkedő energia- és élelmiszerköltségek miatt a szervezett utak esetében a költségek "jobban kalkulálhatók az utasok számára, mint az egyénileg szervezett utazásoknál."
Az utasok egyebek között előfoglalási kedvezményekkel, vagy all inclusive ajánlatokkal takaríthatnak meg pénzt - tette hozzá Laepple.
A nyári hónapok foglalási aránya is nagyon jó volt, így az előző évhez képest ismét forgalomnövekedést lehet majd elkönyvelni - bár egy másik tanulmány szerint az előző évhez képest kevesebb német turista vállalkozott utazásra.
Az első Oktoberfestem
Szünet nélkül ismétlődő ballermann slágerek, literes korsó sörök és dizájn dirndlit viselő hírességek.
Debütálás a Wiesnen.
Suzanne Kronzucker és én tulajdonképpen nem sokban hasonlítunk egymásra.
Ő szőke, tévés műsorvezető, és méretre szabott dirndlit visel.
Az én hajam sötét, diáklány vagyok, és a ruhámat a turkálóban vettem.
Egy dolog azonban összeköt bennünket: Alig három perce vagyunk a Wiesnen, máris megrohannak bennünket a fotósok és megtöltik memóriakártyáikat - nagyon hízelgő, és mindez az első látogatásomon a Wiesnen.
Így tehetünk szert barátokra.
Úgy tűnik, az olcsó dirndli eleget tesz a rendeltetésének.
A fehér kolbászból képzett egyenlítőtől északra honos Wiesn-turistaként a komfortérzetemnek még határt szab a népviselet.
De a Theresienwiesére megérkezvén, már nem is olyan vészes a dolog.
Majdnem mindenki dirndlit vagy bőrnadrágot visel; senki sem néz viszolyogva vagy kínosan - minden teljesen rendben van.
Furcsa pillantásokat a csokisbanán-standnál csak a dirndli kötényem arat.
Egy müncheni nő felhívja a figyelmemet, hogy rosszul kötöttem meg a kötényt: "Balra kötve szabad vagy, középen szűz, jobbra elkelt, hátul özvegy."
Titokban hátulról balra kötöttem át a masnit.
"Így már jó", mondja, és nevet.
Mások kevesebb felhajtást csapnak a finom flörttechnikák körül, és egyszerű filckalapot hordanak "Túl részeg vagyok ahhoz, hogy felöltözzek" felirattal, és kéretlenül a meztelen hátsójukat mutogatják.
Az exhibicionista vonásokat mutató fiatalembert Bobnak hívják, és szintén első ízben látogatott el az Oktoberfestre.
Amit nagyon fantasztikusnak talál, hosszan elnyújtva az "aaaaa"-t.
Mindezt azután meséli nekem, hogy megszabadult a korábban megivott korsója tartalmától.
Közvetlenül az egyik tűzcsap mellett, amelyet mindenki szemeteskukának néz.
Bob tehát egyike a hírhedt "tilosban vizelőknek."
Mások nem olyan szerencsések, hogy ily módon szabaduljanak meg az alkoholtól.
Este nyolc óra felé a mentők seregestül járják végig a helyszínt, és gondoskodnak a szegény párákról.
A betegápolók mindig csapatban tűnnek fel - egyszerre négyen cipelnek sátorról sátorra egy fedett hordágyat.
Ez úgy működik, mint a legtöbb Wiesn-látogató esetében: Érkezés üresen, távozás dugig tömve.
Hogy ki fekszik a ponyva alatti alkoholkoporsóban, az nem látszik.
"Ezek azok, akik teljesen készen vannak" - kiált oda nekem az egyik szanitéc a kérdésemre, majd a forgatagban.
A rendőrség megnevezte a baleset áldozatát
A rendőrség megnevezte azt a 63 éves hölgyet, akit elütött egy jármű Essex megyében és a kórházban meghalt.
A brentwoodi illetőségű, Chelmsford Road-i lakossal, Carole Paulsonnal pénteken délután történt a baleset a Shenfield Roadon, a városban.
A romfordi Queen's Hospital nevű kórházba szállították, de később meghalt.
A balesetet követően gondatlan vezetés gyanújával letartóztattak egy 51 éves férfit.
Azóta óvadék ellenében elengedték.
Törökország táguló diplomáciai horizontja
Jóval azelőtt, hogy Törökország szándékában állt volna csatlakozni az Európai Unióhoz, az európai hatalmak égtek a vágytól, hogy mélyen behatolhassanak a török hátországba.
A Boszporusz keleti oldalán, talán mindössze 20 lépésre az európai határtól, áll az elbukott birodalmi törekvés egyik legnagyszerűbb relikviája.
A Hydarpasha vasútállomást két német építész, Otto Ritter és Helmut Conu tervezte neoreneszánsz stílusban.
Legalábbis az útikönyvek ezt írják.
Az épület körülöleli a peronok végét, egy-egy toronnyal mindegyik elülső sarkánál, és úgy néz ki, mint valami német vidéki városháza.
A kő koszos.
Az egész épület kissé düledezik.
Azonban a boltozatos jegyiroda belsejét szemlélve nyilvánvaló, milyen nagyszabású vállalkozásnak volt ez a legnyugatibb kapuja.
Az állomást a német konzorcium, az Anatolia-Baghdad Corporation nyitotta meg 1908 augusztusában.
Németország, a hódítások "későn jövője" ennek a Damaszkusztól Bagdadon keresztül a mai Szaúd-Arábiáig vezető vasútnak a segítségével kívánta megvalósítani a Közel-Kelet elfoglalását célzó ambícióit.
A német hódítási törekvések az I. világháború alatt omlottak össze.
Vasútvonalait megtámadták Arábiai Lawrence és arab partizánjai.
A környező régióktól való viszonylagos elszigeteltség, melyet a hidegháború befagyott határai okoztak, eltűnt.
A brit gyarmati hadsereg kivonult Egyiptomból, és kiszorította a törököket és német szövetségeseiket Palesztinából és Szíriából.
A Hyderpasha állomás sem járt jobban.
1917-ben felrobbant egy lőszerszállító vonat, és elpusztította az épület szépen kidolgozott tetejét.
A török források szerint szabotázs-akció történt.
Azóta lassan romba dőlt, és jócskán túlhaladta a történelem.
Ugyanakkor ma, mint az Anatólia és az egész keleti régió felé tartó vasút kapuja - legalábbis szimbolikus értelemben - Törökország kitáguló diplomáciai horizontjaként szolgál.
A kormányon levő Igazság és Fejlődés Pártja - az AKP - egy teljesen új külpolitikát dolgozott ki az országnak.
A környező régióktól való viszonylagos elszigeteltség, melyet a hidegháború befagyott határai okoztak, eltűnt.
Az új politikát az elköteleződés fémjelzi.
Figyelemre méltó, hogy a török kormány jó kapcsolatokat ápol Izraellel és Szíriával, a Hamas és a Fatah palesztinai csoportjaival, Irakkal, Iránnal, valamint természetesen az Európai Unióval és az Egyesült Államokkal.
Fel akartam mérni az új külpolitika paramétereit, így felszálltam a török fővárosba, Ankarába tartó éjszakai vonatra, hogy meglátogassam az AKP egyik vezető külpolitikai szakértőjét, a török parlamenti képviselőt, Suat Kiniklioglut.
Másnap reggel, kb. tíz és fél óra zötykölődés után, amely annak idején megadta a régi világról szóló híres dokumentumfilm, a "The Night Mail" ritmusát is - megérkeztem a török fővárosba. Az új várost az új, világi állam szimbólumának szánják, amely hátat fordít az ottomán múltnak.
Azonban a köztudottan iszlám gyökerekkel rendelkező AKP paradigmaváltást képvisel a török konszenzusban.
Ez némi gyanakvást keltett a nyugatban, különösen Washingtonban.
Taxival mentem az AKP székházába, egy ultra-modern, kőből és acélból, kimondottan erre a célra készült épületbe - amely egy fejlődő külvárosi negyedben áll, félig kész bevásárlóközpontok és kávéházak között. Ez utóbbiakban találkoznak az öltönyös közép-vezetők - férfiak és nők egyaránt - hogy már kora reggel üzletet kössenek.
Suat Kiniklioglu beillett volna egy jobb-közép beállítottságú politikusnak bármely más európai országban.
Öltönyt, nyakkendőt viselt, és biztos vagyok benne, hogy még egy Blackberry is volt nála.
"A párt külpolitikai célja, hogy segítse Törökország újbóli beilleszkedését közvetlen környezetébe.
A hidegháború felborította a rendet," - mondta.
Törökország elszigetelődött hátországától.
Ma egyszerre kellett kelet és nyugat felé fordulnia.
Nem választhatott a kettő közül.
Mindkét irányba nyitnia kellett.
"De lehetséges, hogy előbb-utóbb választásra kényszerül?" - kérdeztem.
"Törökország sohasem akart válaszút elé kerülni."
Ezután azt hangsúlyozta, amit szinte mindenki, akivel itt beszéltem, majdhogynem gépiesen ismételt: Törökország nem csak a Közel-Kelettel, hanem a Kaukázussal és a Fekete-tengert körülölelő országokkal ápolt kapcsolatai is ugyanúgy előnyére szolgálnak Európának és az Egyesült Államoknak, mint magának Törökországnak.
Mintha azt az üzenetet akarnák közvetíteni, hogy - átvitt értelemben - Törökországgal együtt egész Európa eljuthat azokon a kelet felé tartó vasútvonalakon Ázsiába és a Közel-Keletre.
Mikor ismét a Hydarpasha állomáson voltam, egy újabb, jórészt ébren töltött éjszaka után Herr Ritterre és Herr Conura gondoltam, arra a két német úriemberre, akik 100 évvel ezelőtt végignézték ennek a díszes építménynek a felépülését.
Hogy csodálkoztak volna, ha megtudják, hogy Európa közel-keleti ambíciói most nagyrészt Törökország kezében vannak.
És amint vártam a kikötőben a kompra, hogy visszavigyen a Boszporuszon át, eszembe jutott, hogy annak idején Törökországot "Európa beteg emberének" hívták.
Akkoriban legalább nem volt kérdéses, hogy melyik földrész tartson igényt erre az izgalmas országra.
Emlékezetes életutak: Vernon Handley és William Woodruff
Mark Brown így ír: 1962 óta a Guildford zenei igazgatójaként Vernon "Tod" Handley (nekrológ, szept. 11.) vezette a Guildfordi Filharmonikus Zenekart és Kórust.
A városrészre vonatkozó zenei tervei alapján a következő évben megalapította csodálatos ifjúsági kórusát, a Proteus-t.
Elvileg csak 21 év alattiak tartozhattak volna az énekkarba, de amikor a Proteus 1979-ben elénekelte fináléját - sokan közülünk már 20-as éveink végén jártunk - egyszerűen nem voltunk hajlandók megválni a kórustól.
A "Proteus" elnevezés (a mitológiai alakváltoztató neve) összhangban volt a kórus arra való elszántságával és képességével, hogy megbirkózzon bármilyen kottával, amit elé tesznek - legyen az madrigál, vagy egy Messiaen darab; kíséret nélkül, vagy nagyzenekari kísérettel.
Egy ilyen fiatal kórus zenei sokoldalúsága gyakran bámulatba ejtő és mindig izgalmas volt, és annak az embernek köszönhettük, akinek inspirációjára a zene iránt táplált lelkesedésünk változatlan maradt az évek folyamán.
Milyen gyakran mondta nekünk Tod, hogy "hagyjuk a zenét magától megszólalni."
Mindig mondta: "A zeneszerző tudja, mit akar.
Minden benne van a kottában.
Tehát énekeljétek el!"
Karmesteri technikája mindig teljesen érthető és pontos volt, de sosem diktatórikus, vagy túlzó.
Bármilyen volt is a zenei színvonal, ő mindig emelt rajta.
John Frayn Turner ezt írta róla:
Ha élt valaha olyan karvezető, akit lovaggá kellett volna ütni, az Vernon Handley volt.
Jól megismertem abban a két évtizedben, amely során, 1962-től 1982-ig a Guildfordi Filharmonikusokat vezényelte.
Az elmúlt negyvenvalahány évben több mint 100 koncertjéről írtam kritikát, de soha, eggyel sem okozott csalódást, és gyakran fellelkesített velük.
Tod Handley-ben együtt volt meg a nagyság és a szerénység, ami nagyon ritka.
Utálta azokat a karvezetőket, akik - az ő szavaival élve - egyszerűen "egy-két jól ismert csatalóval galoppoztak végig az egész világon."
Sokunknak hiányozni fog.
William Woodruff
John Beckett professzor a következőket írja:
Az Önök William Woodruff (szeptember 25-i) nekrológja szerint "1946-ban folytatta gazdaságtörténeti tanulmányait Oxfordban, és 1950-ben a Houblon-Norman kutatóintézet ösztöndíjasa lett... miközben folyamatosan készült az alapdiploma, a mesteri diploma és a PhD cím megszerzésére."
Ez Woodruff "Beyond Nab End" című művének szerzői jegyzeteiből származik, de téves.
1946 és 1953 között a Nottinghami Egyetemen oktatott gazdaságtörténetet, és eközben J. D. Chambers professzor vezetése alatt befejezte PhD disszertációját a brit gumiiparról, amelyet aztán 1958-ban ki is adott "A brit gumiipar" címen.
1950-51-ben valóban az USA-ban tartózkodott egy Houblon-Norman ösztöndíjjal, és 1952 nyarán az illinois-i, a New York-i és a Harvard egyetemeken.
1953-ban végleg elhagyta Nottinghamet és Illinois-ba költözött.
Nem lehet tudni, hogy Woodruff miért szépítgette pályafutásának ezt az időszakát.
J. Vicente Resino a Bölcsészkaron
"J. Vicente Resino "Flamenco és élet̵" című kiállítását azért ajánlom, mert fekete-fehér, dokumentarista stílusú fotói lenyűgözőek.
A belőlük áradó egyszerűség és erő, valamint a fényképeken szereplő emberek iránti tisztelet vonták magukra a figyelmemet.
Ezt a kiállítást az érzelmek hatják át.
Resino ért a varázslatos pillanatok megörökítéséhez."
Másodszor is eladási rekord a Hondánál
Novemberben a Honda megkezdi a második generációs Jazz forgalmazását.
Igaz, már az elődjének is elég nagy volt az utastere, az új modell belső terének kialakítása azonban még ennél is tágasabb.
Mindez kifinomult mechanikával párosul, amely kényelmesebbé teszi a vezetést és növeli az üzemanyag-megtakarítást.
Evolúció versus revolúció.
Így néz ki a második generációs Honda Jazz.
Bár az új Jazz látványában nagyon hasonlít elődjére, számos belső változtatást hajtottak végre rajta.
Ezek közé tartozik például az innovatív dizájn, az új karosszéria, a nagyobb méretek és az új mechanika.
De mielőtt áttérnénk az új modell részletes ismertetésére, el kell mondanunk, hogy az új Jazz hat évvel az első generáció piacra dobása után jelent meg.
Tehát először is leszögezhetjük, hogy a Hondának rövidebb idő alatt sikerült megújítania ezt a modellt, mint más gyártóknak.
Európában ugyan a Jazz kevésbé ismert, de más piacokon eladási rekordokat döntöget.
Ilyen piac például Japán, ahol 2002-ben, majd idén 2008-ban is a Jazz volt a legkeresettebb autómárka.
Japánban például piacra kerülése óta közel egymillió darabot adtak el a Jazzből.
A második piac az Öreg Kontinens volt, hat év alatt közel félmillió eladott példánnyal.
Mindazonáltal a Honda az új Jazz-zel tovább szeretné növelni a forgalmat a térségben.
Azaz míg 2007-ben a japán vállalat összesen 83.000 Jazz-t forgalmazott, 2009-re a becslések 100.000 autó eladását tűzik ki célul, ami 17%-os növekedést eredményezne az európai piacon.
A spanyol piacon 2002 óta a Honda 8000 darab Jazzt értékesített, ez a Honda teljes spanyolországi forgalmának 6,7%-át teszi ki.
Az új generáció esetében a spanyol leányvállalat vezetői egy év leforgása alatt 2000 eladott példánnyal kalkulálnak.
Sőt, épp az új Jazz megérkezése fogja nagymértékben enyhíteni a Honda spanyolországi forgalmának visszaesését.
A cég képviselői ugyanis 22.000 eladott példányt jósolnak ez év végéig, ami 4000-rel kevesebb a 2007-es adatoknál, azaz 16%-os csökkenést jelent.
Az eladási feltételek ellenére a Honda növelte spanyolországi piaci részesedését, amely a tavalyi 1,6%-kal szemben 1,8%-ra emelkedett.
2010-re ezt az arányt ugyancsak növelni szeretnék, 2%-ra.
A Honda reményei szerint ezt egy új modell bevezetésével érheti el.
Ez volna az Insight, egy ötajtós és kompakt méretű - 4370 mm hosszú - hibrid, amelyből a japán vállalat évente 200.000 darabot forgalmazna világviszonylatban.
A japán gyártó szerint az Insight piaci megoszlásának 50%-át az Egyesült Államok tenne ki, míg a fennmaradó hányad az Öreg Kontinens és Japán közt oszlana meg.
Az Insight kereskedelmi bevezetése a januárra tervezett hivatalos valenciai bemutató után, az év első hónapjaiban esedékes.
Az első generációhoz képest az új Jazz minden szempontból tágasabb lett.
Hosszúsága eléri a 3900 mm-t (öt centivel hosszabb), szélessége 1690 mm (két centivel szélesebb) és a tengelytávolság öt centit nőtt, azaz 2500 mm.
Magassága ellenben változatlanul 1520 mm.
A méretek mellett az utastér is tágasabb lett.
A nagyobb belső teret egyrészt az új karosszéria, másrészt a középen elhelyezett üzemanyagtartály garantálja - ezt a megoldást már az előző Jazzből is ismerhetjük.
Továbbá nőtt az - úgynevezett dupla padlós - csomagtartó teljes raktere, jelenleg 399 literes, azaz 19 literrel haladja meg az első generáció kapacitását.
Bár ehhez hozzátartozik, hogy az említett méretek az 1,4-es motorral ellátott típusra vonatkoznak, ugyanis az 1,2-es Honda Jazz csomagtartója 379 literes.
Néhány külső módosítás is felfedezhető, például a hátsó ledes lámpák vagy a választható panoráma üvegtető, valamint a hátsó ülések könnyebb megközelíthetősége.
Ezen kívül a hátsó ülésekhez tartozó ajtók nyílásszögét 80 fokosra emelték, szemben az első Jazz 67 fokos nyílásszögével.
A második generációs Jazz motorjai is újak.
Forgalmazása kezdetén ez a kis modell két, 1,2 és 1,4 literes hajtóművel rendelhető.
Az i-VTEC technológiának köszönhetően mindkét erőforrás fogyasztása kedvezőbb a korábbi modellénél, valamint kisebb széndioxid-kibocsátás és kitűnő mechanikai összehangoltság jellemzi, ugyanakkor a motor minden tekintetben kimagasló teljesítményt nyújt.
Az 1,2 literes erőforrás teljesítménye 90 lóerő 6000-es fordulatszámon, maximális nyomatéka pedig 114 Nm 4900-as fordulaton.
Ez a motor - amely az előző Jazzben 78 lóerős volt - 5,3 litert fogyaszt és 125 gramm a CO2-kibocsátása.
A másik motor pedig, amely az előző generációnál 83 lóerőt produkált, most eléri a 100 lóerőt.
A 100 lóerős 1,4-es Jazz átlagosan 5,4 litert fogyaszt, emissziója pedig 128 gramm CO2.
Az ütközéselkerülő "méhautó"
A baleset-megelőző technológiák fejlesztéséhez a Nissan ezúttal a természetből, egészen pontosan a méhek világából merített ihletet új találmányához.
A japán cég egy olyan robotot tervezett, amely a méhek röptét utánozva kerüli el a baleseteket.
Lehet, hogy a Bio-mimetic Car Robot Drive vagy BR23C nevű műszer lesz az első lépés az ütközésmegelőző technológiák kifejlesztéséhez.
A Nissan Motor Co. Fejlett Műszaki Központjának mérnökei a neves Tokiói Egyetem Fejlett Tudományos és Technológiai Kutatóközpontjával együttműködésben, Japánban építették meg ezt a kis robotot.
Kazuhhiro Doi, a Technológiai PR- és Kutatás-Fejlesztési Márkaigazgató meghatározása szerint a a BR23C a Nissan négyszintű biztonsági védőburkának további kiterjesztését jelenti.
A robot teljesebbé teszi a cég termékeinek ütközés-elkerülési képességét.
Repülés közben minden méh kialakítja a maga ovális alakú személyes terét, amely nagyon hasonlít a Nissan biztonsági védőburkához.
Ennél azonban sokkal fontosabb a szerepe a méh összetett szemének, amellyel minden irányban több mint 300 fokos szögben lát. Következésképp a méh saját személyes terében zavartalanul tud repkedni.
Az összetett szem funkciójának lemásolásához a mérnökök egy úgynevezett lézeres távmérőt terveztek (Laser Range Finder).
A műszer a BR23C előtt 180 fokos látótérben akár 2 méteres távon belül azonosítja az akadályokat, kiszámítja a távolságukat, és jelet küld a fedélzeti mikroprocesszornak, amely azonnal az ütközés elkerülésére irányuló műveletté alakul át.
"Amint megtörténik az akadály észlelése, a kis robot a méh mozgásait utánozva azonnal irányt változtat a kerekek kisebb vagy nagyobb szögben történő elmozdításával az ütközés elkerülése érdekében.
A rendszert leginkább az különbözteti meg a jelenleg elérhető műszerektől, hogy ebben az esetben az elkerülő manőver teljesen automatikusan zajlik le.
Ha nem így lenne, a robot nem tudna elég gyorsan reagálni az akadályok elkerüléséhez" - magyarázza Toshiyuki Andoh, a Mobilitás Laboratórium igazgatója és a projekt főmérnöke.
A méhektől eltérő módon a kerülő manőver nem irányulhat felfelé vagy lefelé, és átlósan sem, csak két dimenzióban mozoghat és kizárólag a kerekek elfordíthatóságának irányában, vagyis nem végtelen irányban és módon, ahogy a méhek esetében történik.
Éppen ezért a Nissan a robotban a gyorsításon és a lassításon kívül egy rotációs funkciót is alkalmazott az ütközések elkerüléséhez.
"Ennek a szerkezetnek mindössze néhány másodpercenként kell az adatokat feldolgoznia, és azokra reagálnia.
Nincs szükség az adatok tárolására, sem a korábbi manőverekre alapuló intuitív logikára, így megszakítás nélkül tud működni csupán néhány tucat KB memóriával is.
Lehet, hogy ez meglepően hangzik, de valóban nem gigabyte, de még megabyte nagyságú memóriákról sem beszélünk.
Ez az első lépés az azonnali ütközésmegelőzést szolgáló technológia kifejlesztéséhez, amely a Nissan becslései alapján tíz éven belül bevonulhat a sorozatgyártású autókba.
A robot lítium-polimer akkumulátorokkal üzemel, amelyek könnyebbek és tartósabbak a lítium-ion változatnál.
A jövőben további alkalmazási lehetőséget jelenthet az egység egybeépítése a GPS műholdas navigációs rendszerrel, hogy az autóst az úton lévő akadályok elkerülésével juttassa el a végcélhoz.
Félelem a jelzálogtól
El kell ismernünk, hogy az USA Kincstári Osztálya azon túl, hogy rengeteg befektethető készpénzzel rendelkezik, józan észnek sincs híján.
Mivel nyakukon a válság, és hogy az amerikaiak nehogy megkérdőjelezhető fizetőképességű jelzálogbankok útvesztőibe gabalyodjanak, létrehoztak egy szórakoztató és informatív netes játékot a "Bad Credit Hotel"-t.
Ez a "Rossz hitelek hotele" ... vagyis a galibáké.
A szállás és főleg a recepciós búskomor ábrázata azt sugallja, gondoljuk meg még egyszer, kétszer, sőt, inkább háromszor, valóban éppen most jött-e el a hitelfelvétel ideje.
És főleg azt, hol igényeljünk hitelt, hiszen valószínűleg ez a dolog célja.
A honlapon fellelhető információ valóban hasznos, ám kevéssé részletes.
Inkább kamaszoknak, mint a nagyközönségnek szól.
De mi történne, ha kiegészítenénk a játékot?
Például a szállodában megjelenne álmaink szobája.
Tulajdonképpen az is valami, hiszen a lakásvásárlásról álmodni se merünk...
A Morgan Stanley megnyitja tőkéjét a MUFG számára
A Morgan Stanley bejelentette, hogy részesedést biztosít tőkéjében a Mitsubishi UFJ Financial Group-nak (MUFG). A legnagyobb japán bank 9 milliárd dollárt fizet a vállalat tőkéjének 21%-áért, miután a Morgan Stanley-részvények árfolyama nagyot zuhant a tőzsdén.
Egy héttel az előzetes megállapodás nyilvánosságra hozatala után a két bank elmondta, hogy a MUFG a Morgan Stanley törzsrészvényeinek 9,9%-át vásárolja meg 25,25 dolláros egységáron, azaz összesen 3 milliárd dollárért.
Az elfogadott ár több mint 19%-al marad el az értékpapírok augusztus 31-i könyv szerinti értékétől.
A MUFG további 6 milliárd dollárt fektet be átváltható értékpapírok vásárlásába, amelyek 10%-os hozamot biztosítanak részére, átváltási árfolyamuk pedig 31,25 dollár.
A Morgan Stanley közlése szerint a globális tranzakció végrehajtásakor 29 dolláros átlagárfolyamot vesznek alapul, amely 28%-kal magasabb a jelenlegi árfolyamnál.
Mindazonáltal a Morgan Stanley részvényárfolyama greenwichi középidő szerint 17 óra körül 6,79%-kal esett vissza, és ezzel 23,07 dolláron zárt.
"Ez a stratégiai szövetség nagy lehetőséget kínál a Morgan Stanley számára, hogy felgyorsítsa bankholding vállalattá történő átalakulását" - magyarázza John Mack, az amerikai cégcsoport vezérigazgatója.
A Morgan Stanley a múlt héten hagyta jóvá az új státuszt, amely által diverzifikálhatja tevékenységeit, ugyanakkor a Federal Reserve ellenőrzése alá kerül.
Az MUFG-vel kötött megállapodás újfent megerősíti, hogy a jelenlegi pénzügyi válság még nagyobb óvatosságot követel a Wall Streeten jegyzett vállalatóriásoktól.
A hétfőn bejelentett feltételekből egyébként látható, hogy a megállapodást az utóbbi napokban módosították: múlt hétfőn a Morgan csak annyit jelentett be, hogy részvényei 20%-át körülbelül 8,5 milliárd dollárért adja el a japán vállalatnak.
"Egy héttel ezelőtt még úgy gondoltuk, hogy a részesedés teljes egészében törzsrészvényekből fog állni" - magyarázta Toshihide Mizuno, a MUFG ügyvezető igazgatója Tokióban.
"A jelenlegi piaci és gazdasági helyzet miatt azonban szerettük volna minimalizálni és kivédeni a lehetséges kockázatokat."
A súlyozott átlagárat tekintve a MUFG a könyv szerinti értéknél 7%-kal többet fizet a Morgan Stanley-részvényekért.
A tranzakció következtében az egy részvényre jutó hozam körülbelül 20%-kal csökken.
A megállapodás alapján a MUFG egy év múlva válthatja át elsőbbségi részvényei felét törzsrészvényekké, amennyiben az utóbbiak kereskedési árfolyama egy meghatározott időszakon át több mint 50%-al meghaladja az átváltási árfolyamot, azaz körülbelül 47 dollárra emelkedik.
A Morgan Stanley ezzel biztosítja, hogy a MUFG-től származó pénzeszközök segítségével kihasználhatja befektetési lehetőségeit, javíthatja mérlegét és növelheti likvid forrásait.
A csoport szóvivője azonban nem kívánt pontos információt adni a két új szövetséges stratégiai terveiről.
A MUFG betársulását követően a Morgan Stanley várhatóan mintegy 15%-kal növeli Tier I szerinti fizetőképességi rátáját, amivel az egyik legjobb lesz saját szektorában.
A Morgan úgy nyilatkozott, hogy mérlege "határozottan" javult augusztus vége óta.
Az elmúlt hetek nagy megpróbáltatást jelentettek a csoport számára, hiszen részvényeinek árfolyama a felére zuhant, míg nemfizetési kockázat elleni biztosításának költsége az egekbe szökött.
Ez a költség hétfőn mérséklődött, de továbbra is magas, 12% körüli szinten maradt.
A nagy befektető bankok közül még egyetlen "túlélő" maradt a Bear Stearns és a Lehman Brothers csődjét és a Merrill Lynch felvásárlását követően. Ez a Goldman Sachs, amely a múlt héten bejelentette, hogy 15 milliárd dollárhoz jutott: ennek egy része a Berkshire Hathawaytől, Warren Buffett cégcsoportjától származik.
Rafael Correa hétfői nyilatkozata, Quito
A köztársaság újbóli felépítése a XXI. századi szocializmus szellemében.
Ez a közös terve a venezuelai Hugo Cháveznek, a bolíviai Evo Moralesnek és az ecuadori Rafael Correának.
Az elnöktársai és barátai mintáját követve vasárnap Correa kifejtette az új alkotmánnyal kapcsolatos elképzeléseit.
Küldetését sikerrel teljesítette, mivel a szavazók 64%-a igennel voksolt a népszavazáson a hivatalos eredmények szerint, amelyek a szavazatok 80%-ára vonatkoztak.
Eszerint a lakosság 28%-a szavazott nemmel, a szavazatok 7%-a érvénytelen volt, míg 0,7%-ukat kitöltetlenül adták le a szavazók.
Az alkotmánytervezet elfogadásához 50% + 1 szavazatra volt szükség.
Vasárnap a szavazóirodák kijáratánál végzett két felmérés és egy civil szervezet által végzett számlálás egyaránt bizonyította az "igen" szavazatok hatalmas fölényét 63%-os, illetve 70%-os aránnyal.
Rafael Correa egyébként már a vasárnapról hétfőre virradó éjszakán alkotmánytervezetének győzelméről beszélt.
"Az alkotmány elsöprő győzelmet aratott" - jelentette ki, és a Quitótól 280 kilométerre délnyugatra lévő Guayaquilban, kormányzói székhelyén mondott köszönetet az ecuadoriaknak.
Ahogy az köztudott, Rafael Correának Chávez, Morales és a chilei elnök, Michelle Bachelet is gratulált.
Az Amerikai Államok Szervezete (OAS) megfigyelő missziójának jelentése szerint a szavazás nyugodt légkörben zajlott. Fő témája egy 444 pontos szöveg volt, amely az elnök által védelmezett "új szocializmus" elveit foglalta össze.
A tervezett alkotmány az államhatalmat a gazdaság szolgálatába állítja, az államnak tartva fenn a "fejlődés megtervezésének" jogát egy olyan ország számára, amely alapvetően a külföldi vállalatok által végzett olajkitermelésből és a kivándorlók által küldött devizából él.
A 2006-ban megválasztott Correa alkotmánytervezete megerősíti az államfő hatalmát is, aki legfeljebb két egymást követő időszakra szerezhet mandátumot, és jogosult az országgyűlés feloszlatására.
Correa már bejelentette, hogy élni kíván ezzel a lehetőséggel, és 2009 februárjában újra versenybe száll az államfői mandátumért.
Az alkotmányba egyébként belefoglalták az egészségügyi szolgáltatások és az oktatás ingyenességét is. Az elnök már elkezdte ennek bevezetését országában, amelynek 13,9 millió lakosa van, és a népesség fele a létminimum alatt él.
Végül pedig, az Alkotmány megtiltja a külföldi csapatok jelenlétét az országban. Ez véget vethet Quito és Washington megállapodásának az amerikai drogellenes intézkedések bázisául szolgáló ecuadori létesítmény használatára vonatkozóan.
Kiszabadították a 19 túszt Csádban
Egyiptomi kommandó ütött rajta az emberrablókon, akik tíz napja ejtettek túszul tizenegy turistát és azok nyolc kísérőjét.
A túszok most Kairóban tartózkodnak.
A tizenegy európai turistát és nyolc egyiptomi kísérőjüket tíz napon át tartották fogva a sivatagban, ahonnan hétfőn délután sértetlenül szállították őket az egyiptomi fővárosba.
A túszokat a délelőtt folyamán szabadította ki Csádban egy egyiptomi kommandó.
Láthatólag jó állapotban, délután fél négy körül érkeztek meg repülőgéppel az al-Maza katonai bázisra, amely közvetlenül kapcsolódik a kairói nemzetközi repülőtérhez.
A túszoknak megtiltották, hogy nyilatkozzanak a sajtónak, és azonnal továbbszállították őket egy Maadiban, Kairó külvárosi lakónegyedében lévő kórházba, ahol megvizsgálták őket.
A túszok "egészségesek", és az emberrablóknak "nem fizettek váltságdíjat" - nyilatkozta a repülőtéren Zoheir Garanna egyiptomi idegenforgalmi miniszter.
A túszokat szeptember 19-én ejtették foglyul az Ouanat hegy lábánál Egyiptom, Szudán és Líbia határvidékén, ahol terepjárós szafarin vettek részt. A csoportot ezután a 35 ismeretlen túszejtő egyik búvóhelyről a másikra hurcolta.
A csoportban 11 turista volt (öt olasz férfi, öt német férfi és egy román nő), valamint nyolc egyiptomi: két idegenvezető, négy sofőr, egy határőr és a szafarit szervező Aegyptous utazási iroda igazgatója.
Egy egyiptomi biztonsági vezető tájékoztatása szerint egy 30 tagú különleges kommandó érkezett két helikopteren a helyszínre, ahol közvetlenül virradat előtt rajtaütöttek a túszejtőkön.
"A csapatok között tűzharc alakult ki. Az emberrablók felét megölték, a többiek elmenekültek" - állította a neve elhallgatását kérő vezető.
Elmondta továbbá, hogy összesen 150 fős különleges osztagot küldtek az egyiptomi Villám brigádtól Szudánba, ahol német és olasz kommandósokkal egészültek ki.
Az éppen Belgrádban tartózkodó olasz diplomáciai vezető, Franco Frattini hangsúlyozta a titkos ügynökök és a különleges olasz akciócsoportok szerepét.
"El kell ismernünk, hogy ezt az eredményt titkosszolgálati embereink és akciócsoportjaink professzionális és hatékony közbelépése nélkül nem érhettük volna el" - jelentette ki, további részletek közlése nélkül.
Ezenkívül tagadta, hogy a túszokért váltságdíjat fizettek volna.
Az előző napon a szudáni hadsereg bejelentette, hogy járőrözés közben feltartóztattak egy terepjárót, amelyen az emberrablók utaztak. Hatot megöltek közülük (köztük a csádi vezetőt is), kettőt pedig letartóztattak.
A hadsereg állítása szerint a túszejtők egy darfuri lázadó szervezettel, a Szudáni Felszabadító Mozgalommal (SLA-U) álltak kapcsolatban, amit az érintett szervezet azonnal cáfolt.
Lettres - A kultúra "csendes többsége"
Az újsághírek és az éppen zajló választási kampány középpontjában jelenleg a kultúra finanszírozásával kapcsolatos vita áll.
Ennek csak örülhetünk.
De kulturális életünk egy szeletéről továbbra is megfeledkeznek.
Ki fogja felemelni a szavát, hogy rávilágítson, milyen nevetséges összegekből gazdálkodnak az éhhalál szélén álló kis múzeumok, levéltárak, régészeti ásatások és nemzeti történelmi emlékhelyek?
Melyik politikus meri emlékeztetni a szövetségi kormányt arra, hogy nem törődik műemlékeivel és a kulturális örökség részét képező épületeivel?
Vagy arra, hogy sem Québecben, sem Kanadában nem léteznek olyan törvények, amelyek valóban biztosítják kulturális örökségünk hatékony védelmét?
Tudta-e Ön, hogy a francia kormány csak a Loire völgyében található Chinon kastély restaurálására három és fél millió eurót fordított?
Amerikai szomszédaink alkotmánya pedig kimondja, hogy a kulturális örökség védelme az amerikai kultúra részét képezi, és ezt az örökséget minden állampolgárnak, minden megválasztott képviselőnek és minden kormányzati szervnek összehangoltan kell védelmeznie.
A Québeci Történelmi Társaságok Szövetsége (Fédération des sociétés d'histoire du Québec) keretein belül 211 történelemmel, kulturális örökséggel, levéltárazással és genealógiával foglalkozó társaság több mint 40 000 önkéntese fáradozik a történelem kutatásán, valamint a nagyszámú magánarchívum és archeológiai leletek megőrzésén, minimális költségvetéssel.
Gyakran ezek a szervezetek védelmezik foggal-körömmel örökségünket, és a fuldokló utolsó erejével tiltakoznak, amikor ingatlanfejlesztők és döntéshozók a régi épületeink és elfeledett temetőink felé irányítják buldózereiket.
Mikor fog már valaki kiállni a történelmi és kulturális örökség védelméért?
Államosítják a Fortis bank egy részét a Benelux-kormányok
Részleges államosítással segítenek a Benelux-államok az amerikai hitelpiaci válság tovagyűrűző hatása miatt - első európaiként - bajba került belga-holland bankon, a Fortison: a három ország összesen 11,2 milliárd euróval támogatja a magyarországi érdekeltségekkel is rendelkező pénz- és biztosító intézetet.
A belga, a luxemburgi és a holland kormány a legmagasabb szinten egyeztetett az ügyben a hét végén, bevonva az Európai Központi Bank elnökét és az Európai Bizottság versenyügyi felelősét is.
Az euróövezetben a Fortis banké az első nagy válság a hullámokban több mint egy éve gyűrűző nemzetközi pénzpiaci krízis keretében, a bank ügyében hozott döntések ezért bizonyos szempontból precedensértékűnek minősíthetők.
A vasárnap éjjel született döntés értelmében mindhárom állam közel felerészben (49 százalékban) felvásárolja a bank ott meglévő tulajdonát.
A bank minden bizonnyal eladja érdekeltségeinek egy részét, köztük mindenekelőtt a holland ABN Amrótól tavaly megvásárolt - főleg biztosítói - tevékenységeket.
A Fortis részvényei a múlt héten kezdtek meredek zuhanásba, a hét második felében már komoly válságjelenségek mutatkoztak az intézetnél.
Elemzők azonban egyetértenek abban, hogy 85 ezer fős foglalkoztatottjával a bank túlságosan nagy ahhoz, hogy engedjék csődbe menni.
A cég papírjai csak pénteken mintegy 12 százalékkal, 14 éves mélypontra zuhantak.
Január óta a részvények értéke több mint kétharmaddal csökkent.
A jelenlegi részvényárakat tekintve a csoport teljes piaci tőkeértéke 14 milliárd euró körül van, de a vállalatirányítók szerint ez nem reális.
A cégvezetés egyébként a 700 milliárd dolláros amerikai csomagterv elfogadásával kapcsolatos tengerentúli piaci bizonytalanságokat okolta a Fortis-részvények zuhanásáért.
Hétfőn a papírok már enyhén emelkedtek.
Pénteken Filip Dierckx személyében új vezérigazgatót neveztek ki a bank élére.
A pénzintézet magánvásárlókat is keresett, de érdemi ajánlattal eddig senki nem jelentkezett.
A belga kormány már korábban jelezte, hogy a befektetőknek nem kell nyugtalankodniuk, nem veszítik el pénzüket.
A bank klienseinek körében eddig nem alakult ki pánik, a fiókokat nem rohamozták meg.
Magyarországon a Fortis önálló fiókkal rendelkezik, és lízingcégeket is felvásárolt.
Róka a tyúkólban
Amerikában az élet- és egészségbiztosítók az emberek gyógyszervásárlási adatai alapján gyakran megtagadják, hogy biztosítási szerződést kössenek a jelentkezővel.
Adatvédelmi szakemberek attól tartanak, hogy az adatok piaca ellenőrizhetetlenné válik.
"Van adatvédelmi program, amely a gyógyszerfelírási adatok felhasználását minden esetben az érintett személy hozzájárulásához köti.
Ennek független kézben kell lennie, különben a rókára bízzuk a tyúkólat" - idézi Richard Dicket, a gyógyszerfelírások követésére alkalmas program kifejlesztőjét a Washington Post.
A biztosítótársaságok a jelentkező ügyfél egészségi állapotától teszik függővé a biztosítási díjat és a káresemények esetén járó összeget, s ha túl nagynak ítélik a kockázatot, nem is kötnek vele biztosítást.
Régen orvosi vizsgálatra küldték az illetőt, és a szerződést csak a kivizsgálás eredményének ismeretében kötötték meg.
Dick tíz éve sokkal olcsóbb eljárást talált ki: a gyógyszertáraktól az ügyfél azonosítószáma alapján könnyedén beszerzi, hogy az illető milyen gyógyszereket vásárolt az elmúlt másfél évben, és ebből a program maga következtet arra, hogy milyen betegségben szenved és milyen az egészségügyi állapota.
Például, ha rendszeresen nagy adag koleszterincsökkentőt vesz, az arra utal, hogy gyakorlatilag kezelhetetlenül magas a vérzsír-szintje, ami rögtön magasabb kockázatú kategóriába sorolja.
A programnak több változata is forgalomban van, némelyik egyúttal kockázati szorzószámot is meghatároz, a biztosítónak tehát a papírmunkán kívül alig marad teendője, bár apró nehézségek felvetődnek.
A hátrányok közé tartozik, hogy némelyik gyógyszer több célra is felhasználható, például egyes vegyületek migrén vagy hőhullámok ellen is alkalmazhatók, de depresszió ellen is hatásosak.
Az utóbbi az üzleti biztosítók szempontjából jelentős kockázat-növelő tényezőnek számít, az előbbiek nem.
Az adatok lekérésére és feldolgozására külön társaságok alakultak, s ők, mielőtt beszereznék a gyógyszertáraktól a szükséges információt, megkérik a páciens hozzájárulását.
Erre most már kötelezik őket a hatóságok, habár az eddigi mulasztásukért nem róttak ki büntetést.
Egyes cégek újabban már a laboratóriumi vizsgálatok eredményét is feldolgozzák, és össze is kapcsolják a gyógyszerfogyasztási adatokkal, így még pontosabb képet tudnak szolgáltatni a páciensek egészségi állapotáról.
Egyre több cég fér hozzá az adatokhoz, és a felhasználás ellenőrzése ezzel párhuzamosan egyre nehezebb lesz.
Van külön egészségügyi adatvédelmi törvény, de hatálya csak az egészségügyi szolgáltatókra és a biztosítókra terjed ki.
A kongresszus előtt van az a törvényjavaslat, amely az adatszolgáltatásra szakosodó vállalkozások fölött is ellenőrzési jogkört ad a hatóságoknak.
Dick Richard belátja, hogy ez nem elég: ezért továbbfejlesztette programját, amely az érintett kifejezett hozzájárulásához kötné az adatok továbbítását.
Más kérdés, hogy az érintett nemigen tagadhatja meg a hozzájárulást, különben a biztosítók nem kötnek vele szerződést.
Így aztán a tyúkok valamennyire mégiscsak a róka jóindulatára vannak utalva.
Globális marseille-i étlap
Megkétszerezi a kereskedelmet az Európai Unió és India
Minthogy az Európai Unió és India kölcsönösen egymás vezető kereskedelmi partnerei, a kilencedik csúcstalálkozó napirendjét is uralta ez a téma, a többi, jórészt globális probléma mellett.
Ma francia-indiai csúcs is lesz, ahol főleg az atomenergiai együttműködésről lesz szó.
Az Európai Unió ugyan elismeri, hogy India olyan felemelkedő demokratikus nagyhatalom, amelynek a nemzetközi ügyekbe nagyobb beleszólást kellene adni, de a tagországoknak még nem sikerült közös nevezőre jutniuk, támogassák-e Újdelhi állandó tagságát az ENSZ Biztonsági Tanácsában.
Ezt a kérdést így nem is feszegették a Marseille-ben tegnap megrendezett, s immár kilencedik csúcstalálkozón.
Nicolas Sarkozy francia elnök, mint az unió soros elnöke, illetve José Manuel Barroso bizottsági elnök és Javier Solana külügyi főképviselő fogadta Manmohan Szingh indiai miniszterelnököt, akivel meg is egyeztek abban, hogy öt év alatt megkétszerezik, azaz bő százmilliárd euróra növelik a kereskedelmi forgalmat.
Tekintve, hogy 2000 és 2007 között az árucsere 25 milliárdról 55 milliárdra emelkedett, ez nem is túlzottan ambiciózus cél.
Ennek jegyében jogi értelemben összesimították az Indiával fennálló huszonhat kétoldalú polgári repülési egyezményt, azaz a légi forgalom is szárnyalhat a jövőben.
India 2009 végéig szeretné aláírni a szabad kereskedelmi megállapodást az unióval.
Sarkozy azt ígérte, felgyorsítják az egyeztetést.
A cél kiegyensúlyozni, hogy miközben az EU India első számú kereskedelmi partnere, Újdelhi ugyanakkor csak a kilencedik helyen szerepel az EU partnereinek sorában.
A csúcs a globális ügyeknek szentelte figyelmét.
Az afgán és pakisztáni helyzetnek, illetve a terrorizmusnak - utóbbit mindkét részről minden formájában elítélték, és sürgették az ENSZ-konferencia összehívását.
A dohai kereskedelmi forduló befejezését is szorgalmazták, bár mindkettőjüknek nagy része van az eddigi kudarcban.
Az EU megerősítette, hogy kitart energia- és klímaprogramja mellett, vagyis szeretné a károsanyag-kibocsátást legalább húsz százalékkal csökkenteni 2020-ig.
Ezzel India is egyetértett, akárcsak azzal, hogy a jövőre esedékes klímakonferencián globális alkut kellene kötni, s a üvegházhatást kiváltó gázok termelését ötven százalékkal mérsékelni 2050-ig.
Az élelmiszerárak emelkedését is szeretnék akadályozni, s támogatták nemzetközi értekezlet összehívását a pénzügyi válság áttekintésére.
Az indiai kormányfő ma a francia fővárosba megy, ahol a kétoldalú találkozón az atomenergia békés felhasználásáról készül üzletet kötni.
Párizsban abban bíznak, hogy indiai atomreaktorok építésére a francia cégek húszmilliárd euró értékben kapnak megbízást.
Hírügynökségi értesülések szerint a megállapodás 15 évre szólna.
Több mint háromszáz olasz könyvkiadó Frankfurtban
Erős mezőnnyel képviseltetik magukat az olasz kiadók a Frankfurti Nemzetközi Könyvvásáron.
Több mint háromszáz olasz kiadóház lesz jelen a legjelentősebb nemzetközi szerzői jogi találkozón, a 60. Buchmesse vásáron.
Az idei Frankfurti Nemzetközi Könyvvásárra 101 országból 7.000 kiállítót várnak, 171.790 négyzetméteres alapterületen, ahol több mint 403.000 könyv kerül bemutatásra. A díszvendég Törökország lesz.
Az Olasz Pavilon nyitóünnepségén az olasz kormányt Francesco Maria Giro, a Kulturális Javak és Tevékenységek Minisztériumának államtitkár-helyettese képviseli: Olaszország ugyanis, egy egységes Italia Pont felállítása révén, 264 négyzetméteres kiállítási területet foglal majd el.
Az ünnepélyes megnyitót a Buchmesse 5.0 pavilonjának "Room Struktur" termében rendezendő sajtótájékoztató követi majd, ahol alkalom nyílik az olasz könyvkiadás helyzetére vonatkozó adatok, trendek és kilátások ismertetésére is.
Az adatok szerint, az olasz kiadói piacon folyamatosan csökken a külföldi szerzők aránya, különösen a felnőtt és ifjúsági kiadványok területén.
Megtalálták az egy éve eltűnt milliárdos, Steve Fossett repülőjét
Megtalálták a milliárdos Steve Fossett repülőjének maradványait, aki 2007. szeptember 3-án tűnt el a nevadai sivatag felett.
A roncsokra egy 3000 méteres magas fennsíkon bukkantak rá, a Kalifornia és Nevada határán húzódó Sierra Nevada hegységben található Mammoth Lakes környékén.
Emberi maradványokat a repülőgép belsejében nem találtak.
John Anderson, Madera megye seriffje, minden még meglévő kételyt eloszlatott: "A repülő helyzetének megállapítása után kiküldtünk egy csapatot, és most már biztosak lehetünk benne, hogy arról a gépről van szó, melyen Steve Fossett repült eltűnése napján" - nyilatkozta egy sajtótájékoztatón.
A seriff továbbá megerősítette, hogy nem találtak emberi maradványokat sem a repülőben, sem a környező területen.
A 63 éves milliárdost februárban nyilvánították halottnak.
Az Amerikai Közlekedésbiztonsági Hivatal (NTSB) közölte, hogy néhány órával a roncs felfedezése után felkértek egy vizsgálóbizottságot, melynek sikerült azonosítani a gépet, és megállapítani, hogy valóban arról a Bellanca 8kcab-ról van szó, amely 2007. szeptember 3-án tűnt el, azon a napon, amikor Fossett a nevadai Yerington-ból egy három órás repülőútra indult.
Tegnap szintén Kaliforniában, a nevadai határtól nem messze, egy pár a Mammoth Lakes-i otthona közelében megtalálta Fossett néhány személyes holmiját.
Két, Fosset nevére szóló igazolványt, amiket az Illinois-i Szövetségi Repülésfelügyelet állított ki, némi készpénzt és egy pulóvert.
Fossett keresését egy hónappal eltűnését követően adták fel.
A milliárdos számos csúcsot állított fel, amelyek révén beírta magát a történelembe.
2002-ben, hatodik próbálkozásra, neki sikerült először egy léggömbbel körberepülni a földet: két hét magányos repülés.
Három évvel később repülővel is megkerülte a földet, leszállás nélkül.
Számos rekordja között szerepel még az Andok feletti repülés, 15.445 méter magasságban, amit egy másodpilótával hajtott végre.
GLK, megdöbbentő reklám
Egy szokatlan, ugyanakkor eredeti és határozott formavilágú hobbiterepjáró, nagy felületekkel és letisztult sarkokkal.
Pár szóban ennyi a Mercedes-Benz legújabb "kompakt terepjárója", amellyel a német autógyár megpróbált friss lendületet hozni a piacra.
Pont emiatt a hagyományostól eltérő tartalom miatt lesz az október 17-től a Mercedes-Benz bemutatótermekben kapható SUV GLK bevezető kampánya is meglepő és szokatlan.
Ugyanis az új jármű bemutatkozását kísérő reklámhadjárat egy ez idáig ismeretlen média-kommunikációs eszközzel él, többek között olyan utópisztikus 3D-s plakátok révén, amilyeneket Olaszországban autómárka még nem használt.
Az óriásplakát-akció, amely három szakaszból áll, november 15-ig uralni fogja Milánó központi bevásárló utcáját, a Corso Comót .
Az említett új típusú média-kommunikációnak az első szakasza az autó térhatású bemutatásával kezdődik, melynek keretében az új SUV, a Corso Como környékén osztogatott speciális szemüvegek segítségével, majdnem valós méretekben és háromdimenziós formában lesz látható.
A képet szemlélőnek olyan érzése lesz, mintha az autó kiemelkedne a plakátból.
Ezt követően, az innovatív Elumina8 technológia révén, az új GLK minden részlete egyesével válik láthatóvá, hogy aztán egy egységes képpé álljon össze.
Kétségtelen, hogy a Mercedes ezzel a promócióval valami újszerűt próbál bevezetni az autóipar sztereotip reklámvilágába.
Sikerül-e ezzel felkelteni a leendő vásárlók érdeklődését? Majd meglátjuk.
Megmutatjuk kik is az olasz futballhuligánok
Trivenetói fiatalok. Valószínűleg kizárják őket a pályákról.
De ki ez a 150-200 fiú és lány, akik miatt most egész Olaszország szégyenkezik? Az "Ultras Italia" nevű csoport tagjai, amely évek óta követi a válogatottat, és amely, igazság szerint, eddig nem okozott túlságosan nagy gondot.
Soha nem csaptak össze az ellenfél szurkolóival.
A csoport magja jobboldali.
A főszervezők Triventóból jönnek.
Valamint Veronából, Padovából, Triesztből és Udinéből.
Ezekhez csatlakoztak Szófiában a Campaniából és Pugliából érkező, kisebb szórványos csoportok (valójában csak néhány egység).
Olasz zászlókat lengettek, amelyeken fel volt tüntetve a szurkolók szülővárosa: szombaton ezeket levették, hogy ne legyenek azonosíthatók.
Követik az angol szurkolók példáját.
Bulgáriában egy igazi náci szurkolócsapattal néztek szembe, a Levski drukkereivel.
Az olasz futballszövetség 144 jegyet bocsátott az olasz szurkolók rendelkezésére. Ezek névre szóló jegyek voltak, így könnyebb ellenőrizni a szurkolói csapatot.
A belügyminisztérium mindenkit le is ellenőrzött: a Szófiába készülők között nem volt olyan, akivel szemben eljárás lenne folyamatban, senki, akit eltiltottak volna a stadionlátogatástól.
Négy olasz szurkolótól, akiknek a labdarúgáshoz kapcsolódó priusza van, megtagadták a jegyet és a kiutazást.
Jelenleg a belügyminisztérium a szófiai rendőrségtől érkező jegyzőkönyvekre vár, azután meghozza a szükséges intézkedéseket: azok a szurkolók, akiket a zavargások során letartóztattak vagy azonosítottak, öt év kitiltással is sújthatók.
Nemzetközi kitiltásról van szó, amely nemcsak az olasz, hanem Európa összes stadionjának látogatására vonatkozik.
A mi futballhuligánjaink tehát nem tehetik be a lábukat egyetlen futballpályára sem.
Szerencsére.
Ám attól is tartanunk kell, hogy a huligánok követőkre találnak, vagyis, hogy ehhez az alig százötven főhöz, csatlakoznak mások is.
"Azonnal el kell fojtani ezt tüzet, nem szabad mentegetni azt, aki így viselkedik" - közölte a Belügyminisztérium.
Tehát jobb, ha nyitva tartjuk a szemünket, főleg mivel közeleg a szerdai válogatott mérkőzés napja, Leccében.
Pugliában ugyanis működik egy az olasz ultrákat támogató kisebb sejt.
Holnap ülésezik a Megfigyelő szolgálat, kedden pedig a Sportesemények Biztonságát Elemző Bizottság, amely a belbiztonsági szolgálat egyik részlegére is számíthat, a szurkolói magatartással foglalkozó titkosszolgálatokra.
"Duce-Duce skandálása és lendülő kar az olasz himnusz alatt? Bulgáriában nem bűncselekmény..."
Ezt a gondolatot fejtette ki, meglehetősen szerencsétlen módon, Domenico Mazzilli, akit néhány hete neveztek ki a Belügyminisztérium megfigyelő szolgálatának élére (a posztot Francesco Tagliente, azelőtt pedig Felice Ferlizzi foglalta el).
Mazzilli ezt megelőzően Trieszt rendőrfőkapitánya volt, azé a városé, ahol 2002 óta működik egy, az Ultras Itália csoportot támogató sejt.
Az, amit Mazzilli állít igaz, Bulgáriában nem tilos a Ducét éltetni, de ettől még annak a 150-200 szurkolónak a viselkedése szégyenletes volt.
Én nem vagyok szociológus, tette hozzá a megfigyelő szolgálat első embere, de a bűncselekményeket az elkövetés helyszíne szerinti országban kell megítélni.
Mostanáig ez a csoport nem okozott gondot. Meg kell vizsgálnunk, hogy pontosan mi történt, és fontolóra venni hogyan tovább.
De beszéljünk egy kicsit az olasz himnusz kifütyüléséről is: az sem bűncselekmény, de, ha szabad ilyet mondanom, jólneveltségnek sem nevezhető..."
